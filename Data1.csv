id,url,date,title,content
1,https://kun.uz/uz/news/2022/12/03/britaniya-ozbekiston-bilan-savdoni-rivojlantirish-uchun-yangi-mablag-ajratilishini-elon-qildi,2022-12-03 09:32:16,Britaniya O‘zbekiston bilan savdoni rivojlantirish uchun yangi mablag‘ ajratilishini e’lon qildi ," Poytaxtda Savdo va sanoat bo‘yicha O‘zbekiston-Britaniya kengashi (UBTIC) 26-yig‘ilishi bo‘lib o‘tdi, deb xabar bermoqda «Dunyo». Buyuk Britaniya Xalqaro savdo vazirligi bosh direktori Endryu Mitchell savdoni rivojlantirish uchun yangi mablag‘ ajratilishini, O‘zbekiston JSTga a’zo bo‘lishini yanada qo‘llab-quvvatlashini e’lon qildi. Delegatsiyalar rahbarlari chiqishlaridan so‘ng tomonlar ikki tomonlama harakatlar rejasini imzoladi. 2021 yilda Britaniya va O‘zbekiston o‘rtasidagi o‘zaro tovar ayirboshlash umumiy hajmi ikki baravar ko‘paydi va hozirgi paytda qariyb 0,5 milliard dollarni tashkil etmoqda. UBTIC 26-yig‘ilishida Britaniya 73 ta turli kompaniyasidan 126 nafar britaniyalik ishbilarmon doiralar vakillari ishtirok etdi. «Mamlakatlarimiz birgalikda amalga oshirgan ishlardan juda faxrlanaman, lekin erishgan muvaffaqiyatlarimiz bilan cheklanib qolmasligimiz kerak. UBTIC bizga savdo aloqalarimizni yanada rivojlantirish va chuqurlashtirish uchun ajoyib platformani taqdim etadi. Biz bunga O‘zbekiston JSTga a’zo bo‘lishi bo‘yicha hamkorlikda ishlash, iqtisodiy va siyosiy islohotlarni qo‘llab-quvvatlashimizni kengaytirish hamda umumiy imtiyozlar tizimi imkoniyatlarini maksimal darajada oshirish orqali erisha olamiz», dedi Sharqiy Yevropa va Markaziy Osiyo bo‘yicha Buyuk Britaniya savdo komissari Kenan Poleo."
2,https://kun.uz/uz/news/2022/12/03/yevropa-ittifoqining-rossiya-neftiga-embargosi-rf-iqtisodiyotini-sindiradimi,2022-12-03 09:34:41,Yevropa Ittifoqining Rossiya neftiga embargosi RF iqtisodiyotini sindiradimi? ,"G‘arb Rossiyaning neft dollarlariga nisbatan misli ko‘rilmagan sanksiyalarni tayyorlamoqda. Yevropa Ittifoqi embargosi va Rossiyadan neft uchun G7 narxining yuqori chegarasi bir kun ichida ishga tushadi. Rossiya iqtisodiyoti bunday zarbaga dosh bera oladimi?  5 dekabr kuni Yevropa Ittifoqining Ukrainaga bostirib kirishi sababli Rossiyaga qarshi yana bir jazo chorasi kuchga kiradi: neft embargosi. Taqiq dengiz ta’minotiga taalluqlidir, shu bilan birga, «Drujba» neft quvuri uning ta’siriga tushmaydi - Vengriya, Slovakiya va Chexiya undan vaqtincha foydalanishda davom etadi. Shu tariqa, Yevropa Ittifoqiga yetkazib beriladigan Rossiya neftining hajmi bir kechada 90 foizga kamayadi.  2021 yilda Yevropa Ittifoqi davlatlari Rossiya nefti umumiy eksport hajmining deyarli yarmini (47 foiz) sotib olgan. Jismoniy jihatdan bu 50,9 milliard dollarga 108,1 million tonnani tashkil etadi - bu Rossiya Federal bojxona xizmati ma’lumotlari. «Rossiya neftining eng yirik importchisi sifatida Yevropa Ittifoqini almashtirish oson emas, - deydi Yevropa siyosat markazi (EPC) tahlilchisi Filipp Lausberg. - Moskva uchun tezda yangi xaridorlarni topish qiyin bo‘ladi. Ehtimol, hozir qo‘shimcha neft hajmlarini sotib olayotgan davlatlarga, xususan, Turkiya va Xitoyga ortiqcha neft kerak bo‘lmaydi». Bundan tashqari, neft embargosi - «Vladimir Putinning asosiy iqtisodiy va geosiyosiy manfaatlariga zarbadir», deydi Bryusseldagi Bruegel tahlil markazining energetika siyosati bo‘yicha eksperti Simone Talyapetra. Uning eslashicha, Rossiya Yevropa Ittifoqiga gaz yetkazib berishni to‘xtatib, energetika daromadlarining bir qismini allaqachon yo‘qotgan. «Bu daromadlar Rossiyani abadiy tark etdi va uning o‘rnini to‘ldirish qiyin bo‘ladi. Infratuzilma - gaz quvurlari yo‘qligi sababli Yevropa gaz bozorini Osiyoga o‘zgartirish juda qiyin, - deydi ekspert. - Bu fonda neft embargosi   yanada muhimroq bo‘ladi, chunki neftdan keladigan muhim daromad Ukrainadagi urushni moliyalashtirishga imkon beryapti».  Yevropa Ittifoqi nuqtayi nazaridan, Rossiya 2021 yilda uning eng yirik neft yetkazib beruvchisi bo‘lib, bozor ulushi 26 foizni tashkil etdi. Biroq, bir necha oy o‘tib, 2022 yilning ikkinchi choragida, Eurostat statistika agentligi ma’lumotlariga ko‘ra, u 16,7 foizga tushdi. Garchi Rossiya Yevropa Ittifoqiga neftning asosiy yetkazib beruvchisi bo‘lib qolsa-da, so‘nggi oylarda boshqa yetkazib beruvchilar – AQSh, Angola, Saudiya Arabistoni, Braziliya va Buyuk Britaniyaning ulushi ortdi, Rossiya va AQSh o‘rtasidagi tafovut esa toraydi.  Yevropa Ittifoqi boshqa neft qazib oluvchi davlatlar bilan faol shartnomalar tuzmoqda, shuning uchun ekspertlar neft bilan bog‘liq muammolarni ko‘rmayapti. Yetarlicha sotuvchilar bor, bundan tashqari, «qora oltin»ni Yevropaga gazdan ko‘ra boshqa qit’alardan tashish osonroq. Taqchillik bo‘lmaydi, dedi Filipp Lausberg.  Bu chora Yevropa Ittifoqi tomonidan 3 iyun kuni oltinchi sanksiyalar paketi doirasida qabul qilingan: u nafaqat neft, balki Rossiyadan neft mahsulotlarini yetkazib berishga kechiktirilgan qisman embargoni ham o‘z ichiga olgan. Neft mahsulotlarini yetkazib berishni taqiqlash yanada kechroq - 2023 yil 5 fevraldan kuchga kiradi.  Yevropa Ittifoqi neft embargosidan tashqari, 5 dekabrdan boshlab G7 jazo vositasi ham kuchga kiradi - Rossiya neftining dengiz orqali yetkazib berish narxi bir barreliga 60 dollardan yuqori bo‘lgan chegara.  Turli hisob-kitoblarga ko‘ra, Rossiyada neft qazib olish narxi bir barrel uchun 20 dollardan 40 dollargacha tashkil etadi. Rossiyaning Urals markasidagi neft narxi bir barrel uchun 60-65 dollar atrofida o‘zgarib turadi. Bir qarashda, bir barrel uchun 60 dollarlik narx chegarasi katta rol o‘ynamaydi, ammo Simone Talyapetra buni kengroq ko‘rib chiqishga undadi. «Ushbu chorani narx chegarasini pasaytirish orqali Rossiyaga bosimni strategik oshirishi mumkin bo‘lgan tizim sifatida ko‘rish kerak», deydi u va narxning yuqori chegarasi doimiy ravishda belgilanmagani, lekin vaziyatga qarab o‘zgartirilishi mumkinligi bilan samarali ekanligini ta’kidladi. Narxlar chegarasi to‘g‘risidagi qaror Yevropa Ittifoqi mamlakatlariga uzoq haftalar davomida samarasiz muhokamalar evaziga qabul qilindi. Polsha barrel uchun 30 dollardan yuqori darajaga oxirigacha qarshilik ko‘rsatdi, chunki u Rossiya uchun juda qulay bo‘lib qolishi mumkin, ammo 2 dekabr oqshomida bu o‘lchovga rozi bo‘ldi.  Varshavaning pozitsiyasi tushunarli, deydi Simone Talyapetra: «Bunday bosqichma-bosqich yondashuvni mart yoki aprel oylarida kutish mumkin edi, ammo urush boshlanganiga to‘qqiz oydan ko‘proq vaqt o‘tdi. Endi jahon iqtisodiyoti bunday vaziyatga - Rossiya neft narxiga qattiq chek qo‘yishga dosh bera oladimi, degan savol tug‘iladi». Bu choraning maqsadi - Rossiya neftining jahon bozoriga oqimini saqlab qolgan holda, Rossiya Federatsiyasi daromadlarini cheklashdir. Shu tariqa, «katta yettilik» davlatlari Moskva moliyasiga zarar yetkazmoqchi, biroq Rossiyaning «qora oltini» jahon bozoridan to‘satdan yo‘qolib qolsa, neft narxining keskin ko‘tarilishi mumkin. Bundan buyon Rossiya Xitoy va Hindistonga neftni chegirma bilan sotishi kerak, bu esa uning daromadlarini yanada kamaytiradi.  Moskva bu chora-tadbirlar tufayli allaqachon qiyinchiliklarni boshdan kechirmoqda va 2023 yilda unga bo‘lgan bosim yanada kuchayadi, dedi Talyapetra. Narx chegarasi Moskva uchun neft sotishda boshqa logistik qiyinchiliklarni keltirib chiqaradi, deb tushuntirdi Filipp Lausberg. Qanday qilib? Gap shundaki, narxlarning yuqori chegarasi ushbu chorani qo‘llab-quvvatlamaydigan uchinchi davlatlar – Xitoy va Hindistonning transport va sug‘urta kompaniyalariga ham tegishli bo‘ladi. Endi, Rossiya neftini sotib olish uchun, ular Yevropa Ittifoqi qoidalariga bo‘ysunmaydigan o‘zlarining sug‘urta kompaniyalarini yaratishlari kerak, chunki yevropalik sug‘urtachilar faqat narx chegarasiga rioya qilish shartlarida ishlaydi. Sug‘urta biznesi Yevropada to‘planganligi sababli, bu biroz vaqt talab etadi. Umuman olganda, Rossiya Federatsiyasidan barcha neftning 70-85 foizi dengiz orqali eksport qilinadi, deb yozadi Reuters.  Bu sanksiyalarning barchasi Rossiya iqtisodiyotining to‘liq va tez qulashiga olib kelishi uchun mo‘ljallanmagan, deydi Simone Talyapetra, lekin u asta-sekin va muqarrar ravishda bu tomon harakat qiladi. «Rossiya neft qazib olishni qisqartirdi yoki embargodan keyin shunday qiladi. Rossiya neftining narxi esa shundoq ham nisbatan past va neft narxining yuqori chegarasi tufayli yanada pasayishi mumkin. Bularning barchasi Rossiya budjeti va Rossiyaning urush olib borish imkoniyatlariga ta’sir qilishi mumkin», - deydi Filipp Lausberg  Umuman olganda, kuzatuvchilar Yevropa Ittifoqi va G7’ning bu ikki chorasi neftning global narxiga qanday ta’sir qilishi haqida turlicha fikrda. Agar narx chegarasini amalga oshirish rejaga muvofiq ketsa, bu neft narxining global o‘sishiga olib kelmasligi kerak, deb hisoblaydi Talyapetra. Uning fikricha, embargo natijasida na Yevropa Ittifoqi, na jahon iqtisodiyoti uchun hech narsa o‘zgarmaydi. Ammo embargo tanqislikni keltirib chiqarishi va neft narxini oshirishi mumkin degan xavotirlar ham bor, ayniqsa OPEK mamlakatlari ishlab chiqarishni yanada qisqartirishga qaror qilsa, deydi Lausberg. Prognozlarga ko‘ra, 2023 yilda jahon iqtisodiyotidagi sekinlashuv tufayli neftga bo‘lgan talabning pasayishi kuzatiladi: Xitoyda lokdaun davom etmoqda va kon’yunktura qisqarishi kutilmoqda, boshqa ko‘plab neft import qiluvchilar esa retsessiyadan xavotirda."
3,https://kun.uz/uz/news/2022/12/03/jamoatchilikka-yopilayotgan-e-qaror-shaffoflik-yeng-ichiga-tiqib-qoyilmoqda,2022-12-03 09:48:06,Jamoatchilikka “yopilayotgan” e-qaror: shaffoflik “yeng ichiga tiqib” qo‘yilmoqda ,"Toshkent shahar hokimining poytaxt budjeti to‘g‘risidagi qarori E-qaror platformasidan yo‘qolib qolib, tanqidlardan keyin qayta tiklandi. Shundan so‘ng platformada yopiq qarorlar ham ma’lum cheklovlar bilan bo‘lsada aks eta boshladi. Adliya vazirligi shi yo‘l bilan hokimlarga o‘z qarorlarini yashirishlari uchun qonuniy asos yaratib bermayaptimi? E-qaror elektron platformasida hokimlarning qaror va farmoyishlari, kengash qarorlari yopiq shaklda aks eta boshladi. Yashirilgan hujjatlarga “ushbu hujjat shaxsga doir ma’lumotlar, vasiylik va homiylik yoki amaldagi qonunchilikka muvofiq boshqa turdagi foydalanishi cheklangan axborot mavjudligi tufayli yashiringan”ligi haqidagi izoh qo‘shilgan. Endi E-qaror platformasida yopiq hujjatlarning hujjat tartib raqami, qabul qilingan vaqti va qaysi hokimlikka tegishliligiga oid ma’lumotlar aks etyapti. Shu bilan birga, platformada hujjat oshkoraligi funksiyasi qo‘shilgan va “barcha”, “ochiq” va “yashirin” hujjatlarni filtrlash imkoniyati yaratilgan.   Ilgari yashirib qo‘yilgan hujjatlar platformada aks etmasdi va bu jamoatchilikda savollarni tug‘dirgandi.   Xususan, 2022 yilning 3 noyabrida Toshkent shahar hokimligi  E-qaror platfotmasida 2022 yilning yarim yilligidagi shahar budjeti daromadlari va xarajatlari to‘g‘risidagi mahalliy kengash qarorlarini e’lon qildi. Biroq oradan ikki kun o‘tib, hujjatlar yo‘qolib qoldi. E’tirozlardan keyin qaror yana platformada ko‘rindi.  Adliya vazirligining tushuntirish berishicha, qonunchilikka muvofiq hokimliklar tomonidan ayrim hollarda foydalanilishi cheklangan axborotlarni (mudofaa, xavfsizlik, shaxsga doir ma’lumotlar, vasiylik va homiylik hamda boshqalar) o‘z ichiga olgan qaror va farmoyishlar qabul qilinadi. Shundan kelib chiqib, kengash rahbarlari – hokimlar qarorni e’lon qilishi yoki qilmasligi mumkin. Ushbu bayonotdan keyin aniq bo‘ldiki, E-qaror portalidagi hujjatlar o‘chirib yuborilmaydi, balki yashirib qo‘yiladi.  Adliya vazirligining noyabr oyidagi bayonotida adliya organlari tomonidan hokimliklarning 2700ga yaqin hujjatlari asossiz ravishda e’lon qilinmagani aniqlanib, keyinchalik ushbu qarorlar bilan tanishish ta’minlangani keltirildi. Shundan keyin Gazeta.uz Toshkent shahar hokimligi bir oyda 170 ta qaror qabul qilgani va ularning qariyb 100 tasi jamoatchilikdan yashirilganiga e’tibor qaratdi. Iqtisodchi Otabek Bakirov E-qaror’dagi yopiq hujjatlarning nega butun mazmuni yopiq bo‘lishi borasidagi savollarni o‘rtaga tashlagandi.  “Birinchidan, hokim mudofaa va xavfsizlikka oid qanaqa qaror qabul qilishi mumkin? Bu uning funksiyasi emas. Agar shunday qarorlar qabul qilinganida ham, qarorning mudofaa va xavfsizlikka oid qismi yoki moddalariga maxfiy so‘zini yozish mumkin-ku (Prezident va hukumat qarorlarida shunday qilinadi). Ya’ni butun boshli qarorni yashirish shart emas.  Ikkinchidan, shaxsga oid qarorlar bo‘lsa, aynan o‘sha shaxsga oid qismi yopilgan holda qarorni e’lon qilishga kim yoki nima xalaqit qiladi? Amalda yuzlab shaxslar ma’lumotlariga oid qarorlar bazaga kiritilgan. Ya’ni buyam bir bahona xolos.  Uchinchidan, yana qator qarorlar borki, na mudofaaga, na xavfsizlikka va na shaxsga oid, g‘irt iqtisodiy mundarijaga ega. Ularning yashirilishi nima uchun?” – deydi u.  Iqtisodchi fikrining isboti sifatida xalq deputatlari Andijon viloyati kengashining VI-43-162-1-0-K/22-raqamli qarorida fuqarolarning nafaqat ismi-sharifi, yashaydigan manzillarigacha ochiq oshkor ko‘rsatilganini keltiradi. Telegramʼdagi Influencer kanali ko‘pincha pulli masalalar bo‘yicha qarorlar E-qaror tizimiga joylanmagan yoki joylangan-u, yashirib qo‘yilganiga e’tibor qaratadi.  “Bu holat, ayniqsa, Toshkent shahar hokimi Jahongir Ortiqxo‘jayevning qarorlarida ko‘p kuzatiladi. Masalan, hokimning may-avgust oylarida poytaxtda oltita festivalga 18 mlrd ajratganiga doir qarori ilova qilinmoqda. Buni E-qaror tizimidan izlashning foydasi yo‘q, chunki platformada bu qarorni topib bo‘lmaydi. Qaror esa to‘g‘ridan to‘g‘ri xaridlar portali orqali festivalni o‘tkazgan firmalardan biriga pul o‘tkazish uchun ilova qilingan hujjatlar ichidan yuklab olingan”, – deb yozdi u. E-qaror platformasining jamoatchilikka bu shaklda “yopilayotgani” hamda “yeng ichiga tiqib qo‘yilayotgan” hujjatlarning aksariyati mablag‘ bilan bog‘liq ekanligi bir qator savollarni yuzaga chiqaradi. Qolaversa, bu harakat korrupsiyani kamaytirishdagi eng muhim omillardan biri – shaffoflikni “xiralashtirishtirib” yubormoqda. Eng ochiq vazirlik ekanligi ta’kidlanadigan Adliya vazirligining “qonunchilikka muvofiq foydalanishi cheklangan”, degan asosi esa hokimlarni himoya qilishga bo‘lgan urinish bo‘lishi mumkin.  Shu o‘rinda Adliya vazirligi va Korrupsiyaga qarshi kurashish agentligi bosh qotirib ko‘rishi kerak bo‘lgan bir masala bor: hokimlarning qarorlari e-qaror tizimiga joylashtirilmasligi sabablari huquqiy asosga ega bo‘lishi, aynan qanday turdagi hujjat “yashiringan” maqomiga ega bo‘lishi tartibi belgilab qo‘yilishi kerak emasmi? Madina Ochilova"
4,https://kun.uz/uz/news/2022/12/03/nurafshonda-janubiy-koreya-andozasidagi-yangi-shahar-tumani-barpo-etiladi,2022-12-03 09:58:25,Nurafshonda Janubiy Koreya andozasidagi yangi shahar tumani barpo etiladi ," O‘zbekistonga amaliy safari doirasida «Koreya-O‘zbekiston» ishbilarmonlar assotsiatsiyasi (KUBA) raisi Kim Chang Keon, KUBAga a’zo bo‘lgan TDC Group (bosh direktor Chxve In Chang) va GS Energy (vitse-prezidenti Li Gong Guk) rahbarlari bilan birga Toshkent viloyatida bo‘ldi, deya xabar bermoqda «Dunyo». Tashrif davomida viloyat hokimi Zoyir Mirzayev bilan uchrashuv bo‘lib o‘tdi. Unda tomonlar Nurafshonning Janubiy Koreya tipidagi yangi shahar tumanini tashkil etish va Yong‘in xavfsizligi mutaxassislarini tayyorlash o‘quv markazini qurish bo‘yicha hozirgi paytda faol amalga oshirilayotgan loyihalarni muhokama qildi. Muzokaralarda loyiha konsorsiumiga rahbarlik qilayotgan va uning bosh rejasini tayyorlash ustida ish olib borayotgan TDC Group vakillari erishilgan natijalarni taqdim etdi va aniq takliflarni bildirdi. Tashabbuslar, loyihani oldinga siljitish keyingi jadvali muhokama qilindi. Toshkent viloyati markazi - Nurafshon shahrida yangi shahar tumanini tashkil etish shaharni rivojlantirishning keng ko‘lamli g‘oyasi bo‘lib, unda Janubiy Koreya tipidagi turar joy majmualari, biznes markazi, kasalxona, universitet, Yong‘in xavfsizligi mutaxassislarini tayyorlash o‘quv markazi, 150 gektar maydonga ega biznes maydonchasi, markazdagi katta park atrofida xalqaro maktab va boshqa turdagi turar joy majmualarini qurish ko‘zda tutilgan.  Ushbu maqsadlar uchun Janubiy Koreya yettita kompaniyasi qurilish kompaniyalari konsorsiumi tuzildi. Ular loyiha faol bosqichini boshlashga tayyor. Ushbu loyihani amalga oshirish yuzasidan 2021 yilda KUBA va Toshkent viloyati hokimiyati vakillari o‘rtasida o‘zaro anglashuv memorandumi va shu yil sentabr oyida Toshkent viloyati hokimi Koreyaga safari chog‘ida biznes bitimi imzolangan. Ayni paytda O‘zbekiston hukumatidan yer uchastkalaridan foydalanish va infratuzilmani ta’minlash uchun ruxsatnomalar olish kutilmoqda, shundan so‘ng loyiha faol bosqichiga o‘tish rejalashtirilmoqda."
5,https://kun.uz/uz/news/2022/12/03/4-dekabr-kuni-ayrim-hududlarda-qor-yogadi,2022-12-03 10:08:40,4 dekabr kuni ayrim hududlarda qor yog‘adi  ,"Respublika Gidrometeorologiya markazi O‘zbekiston bo‘yicha 4 dekabr, yakshanba kuni kuzatiladigan ob-havo ma’lumotini e’lon qildi. Toshkent shahri. Havo o‘zgarib turadi, kechga tomon biroz qor yog‘adi. Kechasi va ertalab tuman tushishi mumkin. Shamol shimoli-sharqdan 5-10 m/s tezlikda esadi. Harorat kechasi 3-5 daraja sovuq, kunduzi 0-2 daraja iliq bo‘ladi. Qoraqalpog‘iston Respublikasi. Havo o‘zgarib turadi, yog‘ingarchilik kutilmaydi. Ba’zi joylarga tuman tushishi mumkin. Shamol shimoli-sharqdan 7-12 m/s tezlikda esadi. Harorat kechasi 8-13 daraja, ba’zi joylarda 15-20 daraja, kunduzi 2-7 daraja sovuq bo‘ladi. Xorazm viloyati. Havo o‘zgarib turadi, yog‘ingarchilik kutilmaydi. Ba’zi joylarga tuman tushishi mumkin. Shamol shimoli-sharqdan 7-12 m/s tezlikda esadi. Harorat kechasi 8-13 daraja, ba’zi joylarda 15 daraja, kunduzi 0-5 daraja sovuq bo‘ladi. Buxoro, Navoiy viloyatlari. Havo o‘zgarib turadi, ayrim joylarida biroz qor yog‘ishi mumkin. Ba’zi joylarga tuman tushishi mumkin. Shamol shimoli-sharqdan 7-12 m/s tezlikda esadi. Harorat kechasi 7-12 daraja sovuq, kunduzi 0-5 daraja iliq, Navoiy viloyati shimolida kechasi 12-17 daraja, kunduzi 2-7 daraja sovuq bo‘ladi. Toshkent, Jizzax, Samarqand va Sirdaryo viloyatlari. Havo o‘zgarib turadi, kunning ikkinchi yarmida ba’zi joylarda biroz qor yog‘adi. Ba’zi joylarga tuman tushishi mumkin. Shamol shimoli-sharqdan 7-12 m/s tezlikda esadi. Harorat kechasi 2-7 daraja sovuq, kunduzi 0-5 daraja iliq bo‘ladi. Qashqadaryo viloyati. Havo o‘zgarib turadi, kunning ikkinchi yarmida ba’zi joylarda biroz qor yog‘adi. Ba’zi joylarga tuman tushishi mumkin. Shamol shimoli-sharqdan 7-12 m/s tezlikda esadi. Harorat kechasi 0-5 daraja sovuq, kunduzi 2-7 daraja iliq bo‘ladi. Surxondaryo viloyati. Havo o‘zgarib turadi, yog‘ingarchilik kutilmaydi. Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi 2 daraja sovuq-3 daraja iliq, kunduzi 3-8 daraja iliq bo‘ladi. Andijon, Namangan va Farg‘ona viloyatlari. Havo o‘zgarib turadi, yog‘ingarchilik kutilmaydi. Ba’zi joylarga tuman tushishi mumkin. Shamol shimoli-sharqdan 7-12 m/s tezlikda esadi. Harorat kechasi 2-7 daraja sovuq, kunduzi 0-5 daraja iliq bo‘ladi. Respublika tog‘li hududlari. Havo o‘zgarib turadi, vaqti-vaqti qor yog‘adi. Ba’zi joylarga tuman tushdi. Shamol shimoli-sharqdan 7-12 m/s tezlikda esadi. Harorat kechasi 7-12 daraja, kunduzi 2-7 daraja sovuq bo‘ladi."
6,https://kun.uz/uz/news/2022/12/03/noyabr-oyi-uchun-palov-indeksi-elon-qilindi,2022-12-03 10:24:03,Noyabr oyi uchun «palov indeksi» e’lon qilindi ,"Eng qimmat osh Toshkent shahrida va eng arzon osh Namangan viloyatida kuzatilgan. Davlat statistika qo‘mitasi tomonidan hududlardagi osh markazlarida sotilayotgan palovning o‘rtacha narxlari o‘rganib chiqildi.  2022 yil noyabr oyi uchun o‘tkazilgan o‘rganish natijalariga ko‘ra, 1 porsiya oshning o‘rtacha narxi quyidagicha ko‘rinish oldi: Palov narxlarini belgilashda har bir porsiya va kilogramm uchun belgilangan o‘rtacha narxlar asos bo‘lgan."
7,https://kun.uz/uz/news/2022/12/03/ozbekiston-va-rossiya-hukumat-rahbarlari-uchrashuvi-yakunida-ondan-ortiq-hujjat-imzolandi,2022-12-03 10:54:53,O‘zbekiston va Rossiya hukumat rahbarlari uchrashuvi yakunida o‘ndan ortiq hujjat imzolandi ,"Samarqand shahrida O‘zbekiston va Rossiya hukumatlari rahbarlari darajasidagi qo‘shma komissiya 3-majlisi bo‘lib o‘tdi. O‘zbekiston bosh vaziri Abdulla Aripov va Rossiya hukumati raisi Mixail Mishustin raisligida o‘tgan yig‘ilishda mamlakatlar o‘rtasidagi strategik sheriklik va o‘zaro hamkorlik munosabatlari bugungi holati va istiqbollari muhokama etildi. Joriy yil 15 sentabrida prezidentlar Shavkat Mirziyoyev va Vladimir Putin tomonidan O‘zbekiston bilan Rossiya o‘rtasida keng qamrovli strategik sheriklik to‘g‘risidagi deklaratsiya imzolangani ta’kidlandi. Hukumatlar oldiga turli sohalarda amaliy hamkorlikni har tomonlama rivojlantirish vazifasi qo‘yilgan. Majlisda istiqbolli sarmoyaviy loyihalar va savdo shartnomalari amalga oshirilishini ta’minlash hamda madaniy-gumanitar hamkorlikni chuqurlashtirish rejalarini kelishib olindi. Tomonlar transport va tranzit sohasidagi hamkorlikni kengaytirishdan manfaatdorligi bildirildi. Hududlar orqali tranzit yuk tashishda ishonchli transport-logistika zanjirlarini shakllantirish bo‘yicha hamkorlikni davom ettirish zarurligi ta’kidlandi. Majlis yakuniga ko‘ra, o‘zaro hamkorlikni yanada rivojlantirishga qaratilgan o‘ndan ortiq hujjat imzolandi."
8,https://kun.uz/uz/news/2022/12/03/xorijiy-davlatlar-fuqarolari-bilan-eng-kop-nikoh-qayd-etilgan-hudud-malum-qilindi,2022-12-03 11:00:02,Xorijiy davlatlar fuqarolari bilan eng ko‘p nikoh qayd etilgan hudud ma’lum qilindi ," Qaysi hududda xorijiy davlatlar fuqarolari bilan eng ko‘p nikoh qayd etilgani to‘g‘risida ma’lumot berildi. 2022 yil yanvar-oktabr oylarida 233 559 ta nikoh qayd etilgan. Davlat statistika qo‘mitasi ma’lumotlariga ko‘ra, shundan 1900 ta nikoh xorijiy davlatlar fuqarolari bilan qayd etilgan.  O‘zbekiston fuqarolaridan 762 nafar erkaklar hamda 1138 nafar ayollar xorijiy davlatlar fuqarolari bilan nikohlangan. Xorijiy davlatlar fuqarolari bilan qayd etilgan nikohlar soni hududlar kesimida eng ko‘p Toshkent shahrida kuzatildi – 637 ta holat. Ushbu ko‘rsatkich qolgan hududlar kesimida quyidagicha ko‘rinishga ega bo‘ldi:"
9,https://kun.uz/uz/news/2022/12/03/yaponiya-andijonda-uchta-loyihani-amalga-oshirishni-rejalashtiryapti,2022-12-03 11:25:47,Yaponiya Andijonda uchta loyihani amalga oshirishni rejalashtiryapti ,"Investitsiyalar va tashqi savdo vazirligining Andijon viloyati boshqarmasi rahbariyati viloyat delegatsiyasi tarkibida xizmat safari bilan Yaponiyaning Tokio shahrida bo‘ldi. Safar davomida Yaponiyaning Mitsubishi, Dell kabi 50 dan ortiq yetakchi kompaniyalari vakillari ishtirokida «Andijon viloyati biznes salohiyati» mavzusida seminar bo‘lib o‘tdi. Unda Andijon viloyati sarmoyaviy imkoniyatlari, resurs bazasi taqdim etilib, yapon ishbilarmon doiralari vakillarini qiziqtirgan savollarga javob berildi.Safar doirasida vazirlik va idoralar, ta’lim muassasalari hamda Yaponiya yetakchi kompaniyalari rahbarlari bilan qator uchrashuvlar o‘tkazildi.  «Simidzu Korporeyshn» bilan «Yangi Andijon»da qurilish loyihalarini, Ripro korporatsiyasi bilan sun’iy tola ishlab chiqarish bo‘yicha 10 million dollarlik investitsiya loyihasini, Kaori International Japan Co., LTD. kompaniyasi rahbariyati bilan plastikdan elektr izolyatsiyasi mahsulotlarini ishlab chiqarish bo‘yicha qiymati 5 million dollarlik sarmoyaviy loyihani amalga oshirish bo‘yicha kelishuvlarga erishildi."
10,https://kun.uz/uz/news/2022/12/03/bozorlarda-gosht-va-sabzi-narxlari-biroz-tushdi-piyoz-qimmatlashdi,2022-12-03 11:41:16,"Bozorlarda go‘sht va sabzi narxlari biroz tushdi, piyoz qimmatlashdi ","Davlat statistika qo‘mitasi tomonidan hududiy markaziy dehqon bozorlarida kuzatuv o‘tkazildi. Qo‘mita uning natijalari bo‘yicha alohida turdagi oziq-ovqat mahsulotlarining minimal-maksimal narxlarini e’lon qildi. 2022 yil 30 noyabr holatiga:  Bunda, dehqon bozorlari hududidagi oziq-ovqat mahsulotlari narxlari hisobga olingan. Supermarket, minimarket, do‘konlardagi narxlar inobatga olinmagan."
11,https://kun.uz/uz/news/2022/12/03/isroil-ozbekistonda-davlat-aktivlarini-xususiylashtirishda-ishtirok-etishni-boshlaydi,2022-12-03 12:01:51,Isroil O‘zbekistonda davlat aktivlarini xususiylashtirishda ishtirok etishni boshlaydi ,"Investitsiyalar va tashqi savdo vazirligida Isroil Tashqi ishlar vazirligi huzuridagi Xalqaro taraqqiyot hamkorlik agentligi (MAShAV) bilan anglashuv memorandumini imzolash marosimi bo‘lib o‘tdi. MAShAV Isroil taraqqiyot va gumanitar yordam sohasidagi hamkorlik dasturlarini ishlab chiqish, muvofiqlashtirish va amalga oshirish uchun mas’ul organ hisoblanadi. Hujjat tajriba va bilim almashish hamda Isroil moliyaviy yordami bilan O‘zbekiston kadrlar salohiyatini mustahkamlash maqsadida qishloq va suv xo‘jaligi, atrof-muhitni muhofaza qilish, sog‘liqni saqlash, ta’lim va tomonlarni qiziqtirgan boshqa masalalarda ikki tomonlama hamkorlik mexanizmini yaratishni nazarda tutadi.  Tadbir davomida ikki tomonlama savdo-iqtisodiy, sarmoyaviy va moliyaviy-texnikaviy hamkorlikni yanada rivojlantirish masalalari yuzasidan o‘zaro fikr almashildi. Ikki mamlakat Savdo-sanoat palatalari o‘rtasida Ishbilarmonlar kengashini tashkil etish va Isroil ishbilarmon doiralari hamkorlikdagi yangi yo‘nalishlarni belgilashi maqsadida ular O‘zbekistonga amaliy safarini tashkil etish, O‘zbekistonda davlat aktivlarini xususiylashtirishda Isroil kompaniyalari faol ishtirokini aniqlash bo‘yicha kelishuvlarga erishildi."
12,https://kun.uz/uz/news/2022/12/03/istiqbolli-boshqaruv-kadrlarini-saralab-olish-boyicha-100-nafar-ilgor-yetakchi-dasturi-tashkil-etiladi,2022-12-03 12:17:18,Istiqbolli boshqaruv kadrlarini saralab olish bo‘yicha «100 nafar ilg‘or yetakchi» dasturi tashkil etiladi ," Prezidentning “Istiqbolli boshqaruv kadrlarini saralab olish va tayyorlash tizimini takomillashtirish to‘g‘risida”gi qarori loyihasi e’lon qilindi. Davlat xizmatini rivojlantirish agentligi, Davlat boshqaruvi akademiyasi, Adliya vazirligi, Yoshlar ishlari agentligi, Savdo-sanoat palatasi hamda “Vatandoshlar” jamg‘armasining istiqbolli boshqaruv kadrlarini saralab olish va tayyorlash bo‘yicha “100 nafar ilg‘or yetakchi” dasturini tashkil etish yuzasidan taklifiga rozilik beriladi. Belgilanishicha, dastur davlat organlari va tashkilotlarida rahbarlik lavozimlariga salohiyatli kadrlar zaxirasini shakllantirishda nomzodlarni ko‘p bosqichlik tanlov asosida saralab olish hamda boshqaruv ko‘nikmalarini shakllantirish va rivojlantirishga qaratilgan chora-tadbirlar majmui hisoblanadi. Shunday tartib o‘rnatiladiki, unga muvofiq 2023 yildan boshlab: Quyidagilar dasturni tashkil etish va o‘tkazish moliyalashtirish manbalari etib belgilanadi:"
13,https://kun.uz/uz/news/2022/12/03/isw-rossiya-garbni-oldindan-yon-berishga-majburlamoqchi,2022-12-03 12:27:38,ISW: Rossiya G‘arbni oldindan yon berishga majburlamoqchi ,"Rossiya G‘arbning muloqotga bo‘lgan intilishidan foydalanib, G‘arb rasmiylari Rossiya Federatsiyasini muzokaralarga kirishishga ko‘ndirish umidida oldindan yon berishga majbur bo‘ladigan dinamikani yaratishga harakat qilmoqda. Bu haqda Amerika urushni o‘rganish instituti tahlilchilari (ISW) yozyapti.  Ularning so‘zlariga ko‘ra, Rossiya prezidenti Vladimir Putin, tashqi ishlar vaziri Sergey Lavrov va prezident matbuot kotibi Dmitriy Peskovning bayonotlari, ular kutilayotgan dastlabki imtiyozlardan ba’zilari qanday bo‘lishi mumkinligini ko‘rsatadi.  Xususan, gap G‘arbning Ukrainaga moliyaviy va harbiy yordamini qisqartirish, Ukraina hududlarining Rossiya tomonidan noqonuniy annexia qilinishini tan olish hamda NATO va G‘arbning Yevropadagi harbiy amaliyotlarini cheklash haqida bormoqda.  «Kreml muzokaralar mavzusida ham noaniq qolmoqda, ehtimol G‘arb rasmiylarini bunday muzokaralar o‘t ochishni to‘xtatish, tinchlik jarayoni yoki yakuniy tinchlik kelishuviga qaratilganligi aniq belgilanmagan holda muzokaralar jarayonini boshlashga ko‘ndiradi», deya ta’kidlaydi ISW.  Mutaxassislarning ishonchi komilki, Rossiya Ukraina va G‘arb davlatlari bilan harbiy harakatlarda pauza yaratadigan va Ukrainada maksimalistik maqsadlarga erishish uchun Rossiya Federatsiyasiga kelajakdagi harbiy operatsiyalar uchun qurolli kuchlarni kuchaytirishga imkon beradigan vaqtinchalik kelishuvdan faqat foyda ko‘radi.  Bundan oldin ISW Rossiya kuchlarining 2022 yil noyabrida Belarusga joylashtirilishi, ehtimol, Rossiyaning Ukrainaga shimoldan qayta kirishga tayyorgarlik ko‘rmasdan, Ukraina va G‘arb mamlakatlariga qaratilgan axborot operatsiyasini o‘tkazishga qaratilgan harakatlarining bir qismi bo‘lishi mumkinligi haqida yozgandi. Noyabr oyi o‘rtalarida olingan sun’iy yo‘ldosh suratlari Brest viloyatidagi 230-umumqo‘shin Obuz-Lesnovskiy poligonida rus texnikasi ko‘payganini ko‘rsatadi. Bu joylashuvlar Rossiyaning o‘z kuchlarini tayyorlash borasidagi sa’y-harakatlarini qo‘llab-quvvatlaydi va Belarusdan amalga oshiriladigan jangovar harakatlarga tayyorgarlik emas, deydi tahlilchilar.  Ukraina Qurolli kuchlari Bosh shtabi bir kun avval, uning hisob-kitoblariga ko‘ra, bo‘linmalar «jangovar shay holatga keltirilgach» Rossiya Federatsiyasi «alohida bo‘linmalarni» Belarusdan Ukrainaning aniqlashtirilmagan hududiga o‘tkazishini ma’lum qilgan edi. Shu bilan birga, Ukraina Bosh shtabi Ukrainaning shimoliy chegaradosh viloyatlari yaqinida Rossiya Federatsiyasining hujumkor guruhlarini shakllantirish belgilarini kuzatmayotganini qayd etdi.  Ushbu bayonot ISW’ning rossiyalik yo‘riqchilar orasidagi jangovar yo‘qotishlar va safarbarlik bilan bog‘liq stress Rossiyada o‘qitish imkoniyatlarini kamaytirgani va Belarusdagi mashg‘ulotlar imkoniyatlariga bo‘lgan ishonchini oshirganligi haqidagi bir nechta taxminlarni qo‘llab-quvvatlaydi.  ISW ekspertlari xulosalariga ko‘ra, Kreml shuningdek, Rossiya kuchlarining Belarusda joylashtirilishidan Kiyev atrofida Ukraina qo‘shinlari harakatini kechiktirish va shu tariqa ularni janub hamda sharqda foydalanishga yo‘l qo‘ymaslik uchun axborot operatsiyasi sifatida qo‘llashga harakat qilmoqda."
14,https://kun.uz/uz/news/2022/12/03/bolalar-ombudsmani-shahrisabzda-yupun-kiyingan-oquvchi-qizlarni-sovuqda-tadbirga-jalb-qilgan-shaxslarga-chora-korishni-soradi,2022-12-03 12:48:12,Bolalar ombudsmani Shahrisabzda yupun kiyingan o‘quvchi qizlarni sovuqda tadbirga jalb qilgan shaxslarga chora ko‘rishni so‘radi ,"Ombudsman bola huquqlarini himoya qilishda barcha davlat organlari bir xil mas’ul hisoblanishi va Shahrisabzdagi achinarli holatning sodir bo‘lishida hududdagi har bir mutasaddining aybi borligini ta’kidlagan. Ombudsmanning bola huquqlari bo‘yicha vakili Aliya Yunusova yosh qizlarni sovuqda tadbirga jalb qilgan shaxslarga chora ko‘rishni so‘rab Qashqadaryo viloyati hokimiga murojaat qilgan. Bu haqda Ombudsman matbuot kotibi Fotima Madrahimova Kun.uz’ga xabar berdi. Aliya Yunusova, bolalarning maktabdan tashqari vaqtlarda tadbirga jalb etilishi, sovuq havoda yupun kiyimlarda chiqarilishi achinarli ekani va ushbu holatning sodir bo‘lishida hududdagi har bir mutasaddining aybi borligini ta’kidlagan. Shuningdek, bola huquqlarini himoya qilishda barcha davlat organlari bir xil mas’ul hisoblanishini ma’lum qilgan. Shundan kelib chiqib, Bolalar ombudsmani Qashqadaryo viloyati hokimiga Shahrisabz shahar hokimligi tomonidan tashkil etilgan tadbirdagi holatlarni tezkorlik bilan qonuniy o‘rganib, aybdor shaxslarga nisbatan qonuniy chora ko‘rilishini o‘z nazoratiga olishini so‘ragan. Ma’lumot uchun, 2022 yil 30 noyabr kuni kechki payt Yoshlar ishlari agentligining Shahrisabz shahar bo‘limi va sektor rahbarlari “Yoshlar daftar”ida turganlarga navbatdagi subsidiya asosida mehnat qurollarini va to‘lovlar uchun sertifikatlar topshirish uchun 1-maktab hovlisida tadbir tashkil etishgan. Garchi tadbir maktabga va ta’limga aloqasi bo‘lmasa ham unga yupun kiyingan yosh o‘quvchi qizlar jalb qilingan. Tadbirdan so‘ng shahar hokimligining Telegram-kanaliga qo‘yilgan fotosuratlarda shahar hokimi Akrom Sulaymonov boshchiligidagi mutasaddilar tunda o‘zlari issiq kiyim kiyib olgan holda, ularning oldida turgan kamida 6 nafar qiz yupun kiyingani aks etgan. Keyinchalik suratlar kanaldan o‘chirib tashlangan. Holat OAV orqali ommaga oshkor bo‘lgach, yupun kiyingan yosh o‘quvchi qizlarning Shahrisabz shahar hokimligi tomonidan o‘tkazilgan tadbirga jalb qilingani ijtimoiiy tarmoqlarda keng muhokamalarga sabab bo‘ldi. Shundan so‘ng, Shahrisabz shahar hokimligi qizlarni tadbirga jalb qilish taklifi to‘garak rahbari va ota-onalardan chiqqan deb aybni o‘z gardanidan soqit qilishga urindi. Hokimiyatning bu ishi ham ijtimoiy tarmoqlarda keng muhokama bo‘lmoqda."
15,https://kun.uz/uz/news/2022/12/03/mixed-use-livingood-majmuasidan-live-work-play-konsepti,2022-12-03 12:53:22,Mixed-use Livingood majmuasidan Live. Work. Play. konsepti ," Livingood - mixed-use loyihasining shiori Live.Work.Play. Ushbu konsepsiyaning o‘ziga xosligi shundaki, Livingood minoralarining har bir rezidenti va ishbilarmonlari tom ma’noda hayotdan hamma narsani olishlari mumkin, eng muhimi - bitta joyda. Live. Work. Play. manifesti ikki yildan ko‘proq vaqt oldin loyiha asoschilarining fikrlarida tug‘ilgan va o‘shanda ham formatning salohiyati sezilarli edi. Patentlangan shior tufayli muallifning konsepsiyasi kompaniyaning keyingi komplekslarida o‘z hayotini davom ettiradi. Live. Turar joy minorasining 13 ta qavati nafaqat texnik, balki funksional jihatdan ham jihozlanadi. Kvartiralar va taklif qilinadigan maydonlarning o‘zgaruvchanligi sizga studiya yoki ikki va uch xonali kvartiralar ko‘rinishidagi joyni tanlash imkonini beradi. Bundan tashqari, har bir bo‘lajak rezident mehmonxona darajasida barcha kerakli xizmatlarni taqdim etadigan boshqaruv kompaniyasi bilan kelishib olishi mumkin.  Work. Biznes zonalari bo‘lgan minorada 78 dan 161 m² gacha bo‘lgan 108 ta ofis mavjud. A toifadagi biznes markazining 14 ta qavati tayyor standart ta’mirlar bilan taqdim etiladi, ya’ni agar xohlasangiz, istalgan inson cheksiz pardozlash ishlarini kutmasdan turib, ish boshlash imkoniyatiga ega bo‘ladi. Tayyor ta’mirlashdan tashqari, ofis xonalari egalari marketing yoki ko‘chmas mulk faoliyati, tozalash va xizmat ko‘rsatish bo‘yicha xizmatlar ko‘rsatish uchun boshqaruv kompaniyasiga ham murojaat qilishlari mumkin. Play. Konsepsiyaning eng muhim va diqqatga sazovor qismi - bu majmuaning rekreatsion hududi. Bu biznes va turar joy minoralari o‘rtasida umumiy qavatni egallagan va ularni birlashtirgan 2000 m² maydon. Dam olish maskanining formati Live. Work. Play. falsafasiga bevosita ishoradir, axir bu qavatda metropol zamonaviy aholisining barcha ehtiyojlarini qondirish mumkin bo‘ladi. Ikkinchi qavatda, dam olish maskanining ochiq maydonlarida modulli kovorking maydoni, fitnes markazi, ovqatlanish xonasi, terassalar, majlislar zali, namozxona, qahvaxona, kurort zonasi, restoran bo‘ladi va hatto suzish havzasi ham. Bularning barchasi turar joy va biznes minoralari aholisi uchun klub formatida mavjud bo‘ladi. O‘z istaklaringizni shakllantiring va Livingood loyihasidan tayyor yechimlarga ega bo‘ling. Loyiha haqida batafsil ma’lumotni livingood.uz saytida yoki quyidagi manzilda joylashgan savdo ofisidan olishingiz mumkin: Maxtumquli ko‘chasi, mo‘ljal – Atrium savdo markazi. Telefon raqami: 71 205 01 05 Telegram-kanal: livingooduz Instagram: livingooduz Reklama huquqi asosida"
16,https://kun.uz/uz/news/2022/12/03/yevropa-ittifoqi-transchegaraviy-hamkorlik-uchun-533-mln-yevro-ajratdi,2022-12-03 13:24:11,Yevropa Ittifoqi transchegaraviy hamkorlik uchun 533 mln yevro ajratdi ,"Ittifoqning 10 ta a’zo davlati, Ukraina va Moldova ham ishtirok etadigan Yevropa Ittifoqining yangi dasturlari transchegaraviy va transmilliy hamkorlikni rivojlantirishga qaratilgan. Yevrokomissiya (YeK) Yevropa Ittifoqiga a’zo 10 ta davlat, shuningdek, Ukraina va Moldova ishtirokidagi 533 million yevrolik to‘rtta yangi Interreg dasturini tasdiqladi. Ular transchegaraviy va transmilliy hamkorlikni rivojlantirish, yashil texnologiyalarga o‘tishni jadallashtirish hamda sog‘liqni saqlash va ta’limni qo‘llab-quvvatlashga qaratilgan, deyiladi YeK saytida 2 dekabr, juma kuni. «Ushbu dasturlar komissiyaning mart oyida Rossiyaning Ukrainaga bostirib kirishidan keyin Rossiya va Belarus bilan hamkorlikni to‘xtatish va Ukraina va Moldova bilan hamkorlikni mustahkamlash uchun ushbu ikki davlatga dastlab ajratilgan 26,2 million yevroni o‘tkazish to‘g‘risidagi qarori fonida ko‘proq moliyalashtiriladi», - deyiladi press-relizda. Umumiy summadan 215 million yevro Dunay mintaqasida innovatsiyalar va qayta tiklanadigan energiya sohasida transmilliy hamkorlikka yo‘naltiriladi. Polsha va Ukraina o‘rtasida tabiatni muhofaza qilish, sog‘liqni saqlash va chegaralarni boshqarish sohasidagi transchegaraviy hamkorlik uchun 187 million yevro ajratilgan. Ruminiya va Ukraina o‘rtasidagi transchegaraviy hamkorlik, ta’lim, sog‘liqni saqlash va tabiatni muhofaza qilishni yaxshilash uchun 54 million yevro ajratilgan. Yana 77 million yevro xuddi shunday maqsadlarda Ruminiya va Moldova o‘rtasidagi transchegaraviy hamkorlikka yo‘naltiriladi. Interreg dasturi Yevropa Ittifoqining transchegaraviy hamkorlikni qo‘llab-quvvatlashdagi asosiy vositalaridan biridir. U sog‘liqni saqlash, atrof-muhit, tadqiqot, ta’lim, transport va barqaror energiya kabi sohalardagi umumiy muammolarni hal qiladi. 2021-2027 yillarga mo‘ljallangan yangi Interreg NEXT hamkorlik dasturlari Yevropa Ittifoqi va blokning tashqi chegaralaridagi davlatlar o‘rtasidagi hamkorlikka qaratilgan. YeK ma’lumotlariga ko‘ra, bu davrda Yevropa Ittifoqiga a’zo davlatlar bilan Ukraina va Moldova o‘rtasidagi transchegaraviy va transmilliy hamkorlikni qo‘llab-quvvatlash uchun umumiy budjeti deyarli 665 million yevro bo‘lgan oltita dastur ko‘zda tutilgan. "
17,https://kun.uz/uz/news/2022/12/03/10-yil-qolga-tushmagan-jinoyatchi-aqsh-tarixidagi-eng-mashhur-soxta-pul-yasovchi-nega-faqat-1-dollarlik-pullar-yasagandi,2022-12-03 13:45:27,10 yil qo‘lga tushmagan jinoyatchi: AQSh tarixidagi eng mashhur soxta pul yasovchi nega faqat 1 dollarlik pullar yasagandi? ,"1948 yilda AQSh maxfiy xizmat xodimlari 10 yildan buyon tutqich bermay kelayotgan soxta pul yasovchi shaxsning uyini topib borishadi. Ichkariga kirishganda ularni keksa yoshdagi kishi kutib oladi. Ma’lum bo‘lishicha faqat 1 dollarlik banknotlardan iborat bo‘lgan soxta pullarni yoshi 72 da bo‘lgan shu chol tayyorlab kelayotgan ekan. Bugun AQSh dollari dunyoda soxtalari eng ko‘p ishlab chiqariladigan beshta valutadan biri hisoblanadi. AQSh dollarini uning qog‘oz ko‘rinishidagi nusxasi paydo bo‘lgandan buyon soxtalarini chiqarib kelishadi. Hatto aslidan uncha farq qilmaydigan yasama dollarlar ham bor. Hisobotlarga ko‘ra dollarning soxtalarini Amerikaning o‘zidan ko‘ra dunyoning boshqa davlatlarida ko‘proq yasashadi. Ayniqsa dollarning qiymati ancha yuqori bo‘lgan, 100 dollarlik pulga juda ko‘p narsa sotib olsa bo‘ladigan davlatlarda dollar ko‘proq soxtalashtiriladi. 2021 yilda Qozog‘istonning Almati shahrida million dollarga yaqin soxta pullar yoqib yuborildi. Ma’lum qilinishicha, 2020 yilda huquqni himoya qilish organlari Almatida 293 ming soxta dollarni muomalaga kiritayotgan shaxsni ushlashadi. Uning uyi ko‘zdan kechirilganda dollar chop etish uchun maxsus qog‘oz, uskunalar va yarim million dollardan oshiqroq soxta pullar topiladi. Hisoblab ko‘rilganda undagi soxta pul qo‘lga tushganda olinganlarini ham qo‘shganda jami 975 ming chiqadi. Sud unga 6 yil ozodlikdan mahrum qilish jazosi tayinlagan. AQShda qo‘lga tushgan soxta pul yasovchilar orasida eng mashhuri Emerix Yuttner hisoblanadi. Bu inson uncha ko‘p miqdorda soxta pul yasamagan, o‘z ehtiyojlariga ishlatish uchun faqat 1 dollarlik banknot yasagan. FQB xodimlari uni 10 yil qidirishgan. Yuttner qo‘lga tushgandan so‘ng mashhur bo‘lib ketgan va u haqda film ishlashgan. Avstriyalik muhojir Emerix Yuttner 1876 yilda Avstriyada tug‘iladi. 1890 yilda 14 yoshida u Amerikaga boradi va Nyu-York shahrida yashay boshlaydi. Yuttner yoshligida tirikchilik uchun ko‘p ishlarni qilib ko‘radi. Avvaliga u fotograflikka qiziqadi va eskiroq fotoapparat ham sotib oladi. Biroz o‘tib deraza pardalarini yasab ham ko‘radi, ammo o‘xshamaydi. 1902 yilda Yuttner uylanadi va tez orada o‘g‘li tug‘iladi. XX asr boshlarida AQSh hali dunyoning eng rivojlangan va boy davlati emasdi.  Bu davlatda yashovchi kambag‘al yoki o‘rtahol muhojirlarning yaxshi maoshli ish topishi yoki ijaraga uy olishi qiyin edi. Shaxsiy uy haqida esa gap ham bo‘lishi mumkin emasdi. Shu sababli Yuttner ham oilasini amallab boqadi. U avvaliga Manxettendagi ko‘p qavatli uyga xizmat ko‘rsatuvchi firmada ishlaydi va korxona unga o‘sha uyning yerto‘lasida yashash imkoniyatini beradi. AQShda 1918 yilda AQShda millionlb insonlarning yostig‘ini quritgan «Ispan grippi» virusi tarqaladi. O‘sha yili Yuttner qiz farzandli bo‘ladi va biroz o‘tib xotini virusdan vafot etadi. Shundan so‘ng Yuttner ikki nafar farzandi bilan qoladi va chiqindi yig‘uvchi kompaniyada ishlay boshlaydi. 1928-1933 yillarda AQShda misli ko‘rilmagan iqtisodiy inqiroz sodir bo‘ladi. Bu inqiroz tufayli ko‘plab kompaniyalar bankrot bo‘ladi va ishchilarini bo‘shatib yuboradi. Oqibatda millionlab odamlar o‘z ishidan ayriladi. Iqtisodiy inqiroz asoratlari 1930-yillarning ikkinchi yarmigacha ta’sir qiladi va o‘sha yillarda Yuttner ham zo‘rg‘a joy saqlaydi. 1937 yilda 61 yoshli Yuttnerni ishdan bo‘shatishadi va u qiyin ahvolga tushib qoladi. Bu paytga kelib u alohida yashardi. Shundan so‘ng Yuttner shahar chetidagi chiqindixonalardan tashlandiq buyumlarni yig‘ib qayta sota boshlaydi. Ammo tez kunda bu ish 61 yoshli qariya uchun og‘irlik qilishi ayon bo‘ladi. Shundan so‘ng Yuttner soxta pul yasashga qaror qiladi. Soxta pul yasashning boshlanishi 1938 yilda Yuttner  1 dollarlik banknotni rasmga tushiradi va pulning ikki tomonidagi tasvirlarni kislota yordamida qoliplarga o‘tkazadi. So‘ng qoliplarni o‘yib pulning naqshini tushiradi va uning soxtalarini tayyorlay boshlaydi. Yuttner pullarni oddiy idora qog‘oziga bosadi. U avvaliga bir nechta 1 dollarlik banknotlarni yasaydi va ularni sotuvchilarga osongina o‘tkazadi. Yuttner birinchi haftada 15 dollar soxta pullarga turli do‘konlardan narsa xarid qiladi. Banknotlarning soxtaligini hech bir sotuvchi sezmaydi. Yuttner qilayotgan ishi uchun qamoqqa tushishini bilardi. Shu sababli u nafsiga erk bermaydi va har hafta ro‘zg‘or ehtiyoji uchun yetadigan darajada 10-15 dona soxta 1 dollarlik pul yasaydi. Yuttner qoliplarni tayyorlayotganida naqshlarni aniq qilib o‘ya olmaydi. Shu sababli u yasayotgan soxta pullar juda sifatsiz chiqadi. Yuttner hatto yozuvlarni ham xato yozadi. Jumladan, Washington so‘zini Wahsington deb yozib yuboradi. (1 dollarlikda AQShning birinchi prezidenti Jorj Vashingtonning surati bor) 1938 yilda Manhettendagi oddiy do‘konlardan birining kassiri do‘kon egasi tomonidan o‘ziga berilgan ish haqini sanayotib g‘alatiroq ko‘rinishdagi 1 dollarlikni payqab qoladi. Shundan so‘ng u AQSh maxfiy xizmatiga murojaat qiladi va pulni ularga topshiradi. Maxfiy xizmat xodimlari soxta 1 dollarlikni ko‘rib hayron bo‘lishadi. Soxta pul oddiy idora qog‘oziga bosilgan va undagi yozuvlar haqiqiy puldagidan farq qiladigan darajada qiyshiq edi. Pulda tasvirlangan Vashington haqiqiy Vashingtondan farq qilar, buning ustiga uning familiyasi ham xato yozilgandi. Politsiyachilarni yana bir hayron qoldirgan holat soxta pul yasovchi nega yirik banknotlarni emas, arzimagan 1 dollarlik pulning soxtasini tayyorlayapti? Maxfiy xizmat bo‘limi tomonidan soxta pul tayyorlanishi bo‘yicha 880-raqamli jinoyat ishi qo‘zg‘atiladi. Ammo soxta pul yasovchi shaxsni qidirib topish mushkul ish edi. O‘sha paytlarda yaqinda iqtisodiy inqirozdan chiqqan AQSh fuqarolarida katta qiymatdagi banknotlar kam edi va odamlar asosan mayda pullardan foydalanishardi. Ayniqsa 1 dollarlik banknot eng ko‘p tarqalgan pul edi. Do‘kondorlar odamlar berayotgan har bir dollarni sinchiklab tekshirib o‘tirmasdi. Shu sababli Yuttner turli do‘konlarga kirib soxta pul berganda hech kim undan shubhalanmasdi. Qolaversa, keksa yoshdagi odam soxta pul chiqarishi mumkin deb deb hech kim o‘ylamasdi. Buning ustiga, garchi Yuttner yasagan soxta pullarning sifati yomon bo‘lsa ham, ular eskirib ketgan haqiqiy banknotlardan uncha farq qilmasdi. Shuningdek, o‘sha paytlarda hali banklarda soxta pullarni aniqlaydigan uskunalar yo‘q, bank xodimlari vaqtini yo‘qotib ko‘p miqdordagi pullar orasidan soxtalarini qidirib yurmasdi. Qiziqishlar ortidan ishga qattiq kirishgan maxfiy xizmat xodimlarining qo‘liga bir oyda 40 dona soxta 1 dollarlik kelib tushadi. Bir yilda esa 585 dona soxta 1 dollarlik pullar muomalada yurgani aniqlanadi. Shundan so‘ng maxfiy xizmat xodimlari soxta pul yasashda gumon qilib bir necha kishini ushlashadi. Ammo soxta 1 dollarlikni ularning hech biri yasamagani ma’lum bo‘ladi. 1947 yilga kelib maxfiy xizmat xodimlarining qo‘liga kelib tushgan soxta 1 dollarlikning soni 7 ming donadan oshib ketadi. Ammo ularni yasayotgan odam hali ham topilmagandi. Yuttnerning fosh bo‘lishi 1948 yilda Yuttner yashayotgan ko‘p qavatli uyda, qo‘shnisinikida yong‘in sodir bo‘ladi. Yong‘in Yuttner yashaydigan kvartiraga ham o‘tadi. Yong‘in o‘chirish xodimlari Yuttnerning uyidagi zarur buyumlarini va kiyimlarini yong‘indan asrash uchun pastga uloqtiradi. Ana shunda o‘t o‘chiruvchilar Yuttnerning buyumlari bilan birga u tayyorlab qo‘ygan soxta pullar va ikkita qolipni ham pastga otishadi. Yong‘in o‘chirilgach Yuttner buyumlarini uyga olib kiradi. Ammo soxta pullar, qoliplar biroz avval yoqqan qor ostida qolib ketadi. Bir necha kundan so‘ng qorlar erigach ko‘chada o‘ynab yurgan bolalar nam tortib bo‘yoqlari suvalib qolgan soxta pullarni va qoliplarni topib olishadi. Bolalardan birining otasi o‘g‘li ko‘tarib kelgan pulni ko‘rib, uni politsiyaga olib boradi. Politsiyachilar maxfiy xizmatga chiqishadi. Maxfiy xizmat xodimlari yong‘in bo‘lgan uydagi kvartiralarni tekshira boshlashadi. Oxir-oqibat soxta pul yasalgan kvartirani topib kirishganda u yerda 72 yoshli chol ularga kulimsirab qarab turgandi.  Yuttner qo‘lga olinadi va unga uchta – soxta pul yasovchi uskuna hamda soxta pul yasash va ularni muomalaga kiritish bo‘yicha ayblov e’lon qilinadi. Sudda Yuttner hech kimga bir dollardan oshiq pul bermaganini va jabrlanuvchilar uning noqonuniy ishi ortidan faqat bir dollar zarar ko‘rganini aytadi. Sud Yuttnerga bir yil bir oy qamoq jazosi beradi. Sudya Yuttnerni soxta pullarni boyib ketish uchun emas, balki o‘z ehtiyojlari uchun kam miqdorda ishlab chiqarganini, uning yoshi keksaligini (o‘sha paytda Yuttner 72 yoshda edi) inobatga oladi. Yuttner qamoqxonada to‘rt oy o‘tirgach uni ozod qilishadi. U 1955 yilda 79 yoshida vafot etadi. Yuttner AQSh tarixida eng muvaffaqiyatli ishlagan va uzoq yillar davomida qo‘lga tushmagan soxta pul yasovchi sifatida qayd etiladi. Yuttner haqida film 1949 yilda Nyu-Yorkda chop etiladigan The New Yorker haftaligida kriminal xabarlar chop etib kelgan jurnalistdan biri Sent-Kler Makkelvey Yuttnerning soxta pul yasagani va jazolanganlari tafsilotini eshitib qoladi. Shundan so‘ng u gazetada bu haqda xabar chiqaradi.  Gazetadan o‘zi haqidagi xabarni o‘qigan Yuttner jurnalistni qidirib topib boradi va unga boshidan o‘tkazgan voqealar syujyetini sotib olishni taklif qiladi. Sent-Kler Makkelvey Yuttnerdan syujyetni mo‘may pulga sotadi. O‘z navbatida jurnalist Yuttnerga sarflagan pulini chiqarib olish uchun uning hayoti haqida asar yozib chop ettiradi. Annals of Crime (Jinoyatchilik xronikasi) deb nomlangan asar komik uslubida yozilgan edi. 1950 yilda Sent-Kler Makkelveyning asari asosida Hollivudda «Mister 880» (880 – Yuttner qo‘lga tushganda unga nisbatan ochilgan jinoyat ishining raqami) nomli film suratga olinadi. Filmda bosh rolni britaniyalik taniqli aktyor Edmund Gvenn o‘ynaydi. Film «Oltin globus» mukofotini qo‘lga kiritadi va kino olamidagi eng nufuzli sovrin bo‘lgan «Oskar» mukofotiga nomzod sifatida tanlab olinadi. Mazkur film garchi «Oskar»ni qo‘lga kirita olmagan bo‘lsa-da, u tomoshabinlar tomonidan yaxshi qabul qilinadi. Film 20th Century Fox kinokompaniyasi tomonidan suratga olingan bo‘lib, o‘sha paytda o‘z ijodkorlariga qariyb ikki million dollar ishlab beradi. G‘ayrat Yo‘ldosh tayrladi."
18,https://kun.uz/uz/news/2022/12/03/tashqi-qarz-evaziga-qurilgan-birinchi-rezinotexnika-zavodi-rossiyaning-tatneft-kompaniyasiga-sotildi,2022-12-03 14:11:59,Tashqi qarz evaziga qurilgan «Birinchi rezinotexnika zavodi» Rossiyaning «Tatneft» kompaniyasiga sotildi ,"Qariyb 200 million dollarlik qarz mablag‘lari hisobiga qurilgan «Birinchi rezinotexnika zavodi»ning 100 foiz ulushi Rossiyaning «Tatneft» kompaniyasi ixtiyoriga o‘tadi. Ustav kapitali 658,4 mlrd so‘m ushbu zavodning qanchaga sotilganligi oshkor etilmagan.  Samarqand shahrida O‘zbekiston va Rossiya hukumatlari rahbarlari darajasidagi qo‘shma komissiyaning 3-majlisi bo‘lib o‘tdi. Rossiya hukumati matbuot xizmati xabariga ko‘ra, forum doirasida «O‘zkimyosanoat» AJ va Rossiyaning «Tatneft» kompaniyasi o‘rtasida «Birinchi rezinotexnika zavodi» MChJning 100 foiz ulushini sotish va sotib olish to‘g‘risidagi shartnoma imzolangan. Biroq kelishuv narxi oshkor etilmagan. «Albatta, bitim qiymatini aytishmaydi, balki hatto balans qiymatiga ham yetmaydigan darajada karrasiga arzon narxda ketgani uchun, balki tekinga berilgani uchun. Va bu bilan oson qutulmaymiz. O‘zingizni shinalar importi bo‘yicha bojlarning oshirilishi yoki notarif cheklovlarning yanada kuchayishiga ruhan tayyorlayvering. «Birinchi rezinotexnika zavodi» AJ samarasizlik namunasi o‘laroq birinchisi emas. Ungacha biz «Hyatt Regency» mehmonxonasini ko‘rdik, «O‘zagroeksportbank»ni ko‘rdik, Insulin zavodini ko‘rdik», - deya yozdi iqtisodchi Otabek Bakirov.  2 dekabr holatiga ko‘ra, ustav kapitali 658,4 mlrd so‘m bo‘lgan «Birinchi rezinotexnika zavodi»ning 91,8 foizi «O‘zkimyosanoat» aksiyadorlik jamiyatiga, 8,2 foizi esa «Uzkimyoimpeks» MChJga tegishli bo‘lgan.  Ma’lumot uchun, «Birinchi rezinotexnika zavodi» yoki xalq tilida Angren shina zavodi deya ataluvchi korxonaga 2017 yilda Xitoyning «Poly Technologies» kompaniyasidan qariyb 200 million dollarlik qarz mablag‘lari jalb qilingandi. 2018 yil iyul oyidan zavodda ishlab chiqarish jarayoni boshlangan. Zavod 30 gektar maydonda joylashgan bo‘lib, uni qurishdan asosiy maqsad birinchi bosqichda yengil avtomobillar uchun shinalar ishlab chiqarish bo‘lsa, ikkinchi bosqichda konveyer tasmalari va qishloq xo‘jaligi texnikalari uchun shinalar ishlab chiqarilishi ko‘zda tutilgan edi. Bu loyihaning mahalliy tashabbuskori «O‘zkimyosanoat» aksiyadorlik jamiyati hisoblanadi. Umuman olganda, zavod chetdan qarz olib qurilgan, keyin yana chetdan qarz olib pandemiya davrida qo‘llab-quvvatlangan edi. Mahalliy ishlab chiqaruvchiga oson bo‘lsin deb shina importiga boj joriy qilingandi. Ammo ma’lum bo‘lishicha, korxona samarasiz ishlab kelgan. 2021 yilning aprel oyida Qonunchilik palatasi spikeri o‘rinbosari Alisher Qodirovning Hisob palatasiga tayanib bergan ma’lumotiga ko‘ra, zavod omborida «sifat talabiga javob bermaydigan» 100 mingta shina sotilmay qolgan. «Hisob palatasi ma’lumotlariga ko‘ra, Xitoy Eksimbankidan jalb qilingan 156,4 million dollar mablag‘ hisobiga barpo etilgan Angren shina zavodi 3 million dona shina ishlab chiqarishi va shinalar UzAuto Motors’da import o‘rnini qoplashi kerak edi. Angren shina zavodi quvvatining 15 foizida ishlamoqda. Omborida 100 mingta shina sotilmay turibdi. Sababi, doimgidek, sifat talabiga javob bermaydi. O‘z navbatida, so‘nggi ikki yilda UzAuto Motors 60 million dollarga yaqin mablag‘ga shina import qilgan», degandi parlament quyi palatasi vitse-spikeri. Keyinroq «O‘zkimyosanoat» kompaniyasi ushbu bayonotga izoh berib, past ko‘rsatkichlarga koronavirus pandemiyasi davrida xorijiy mamlakatlardan olib kelinadigan xomashyo va materiallarning importi cheklangani, ishlab chiqarishda to‘xtalishlar yuzaga kelgani, mahsulot sotuvi pasaygani va aylanma mablag‘larning tanqisligi yuzaga kelganini keltirib o‘tgandi. UzAuto Motors kompaniyasi ham 2019-2020 yillarda «Birinchi rezinotexnika zavodi» MChJdan shinalar umuman xarid qilinmaganini, aksincha xorijdan import qilinganini tasdiqlagan. Shuningdek, 2020 yilda korxonaga Inqirozga qarshi kurashish jamg‘armasidan 40 mlrd so‘m ssuda ham berilgan."
19,https://kun.uz/uz/news/2022/12/03/toshkentda-xususiy-bogchada-yongin-sodir-boldi,2022-12-03 14:32:35,Toshkentda xususiy bog‘chada yong‘in sodir bo‘ldi ,"Shayxontohur tumanidagi xususiy bog‘chada yong‘in sodir bo‘ldi. Bu haqda Favqulodda vaziyatlar vazirligi xabar bermoqda. Bugun, 3 dekabr kuni soat 02:00 da Toshkent shahar Shayxontohur tumani «Jarariq» MFY, Jarariq ko‘chasida joylashgan xususiy bog‘chada yong‘in kelib chiqqani to‘g‘risida shahar FVBga xabar kelib tushgan. Shunga ko‘ra, 4 ta yong‘in-qutqaruv ekipaji voqea joyiga soat 02:03 yetib borgan va yong‘in soat 02:30 da qurshab olinib, soat 02:46 da bartaraf etilgan. Yong‘in natijasida bino 2-qavatining 200 kvadrat metr maydonda ichki va tom qismi yonib zararlangan. Qutqaruvchilar harakatlari tufayli yong‘indan binoning 300 kvadrat metr maydoni saqlab qolingan. Hodisa oqibatida tan jarohati olgan va halok bo‘lganlar yo‘qligi aytiladi. Hozirda yong‘in kelib chiqish sababi va moddiy zarar miqdori aniqlanmoqda."
20,https://kun.uz/uz/news/2022/12/03/amputantlar-milliy-jamoasi-azolari-cobalt-avtomobillari-bilan-taqdirlandi,2022-12-03 14:42:54,Amputantlar jamoasi a’zolari Cobalt avtomobillari bilan taqdirlandi ," Bugun, 3 dekabr kuni futbol bo‘yicha amputantlar o‘rtasidagi jahon chempionatida bronza medallarini qo‘lga kiritgan O‘zbekiston milliy jamoasi a’zolari qo‘shimcha rag‘batlantirildi. Jamoa vakillariga Cobalt avtomobillari berildi.   Eslatib o‘tamiz, O‘zbekiston amputantlar milliy jamoasi 30 sentabrdan 9 oktyabrgacha Turkiyada bo‘lib o‘tgan jahon chempionatida 3-o‘rinni qo‘lga kiritgan edi. Avvalroq SUBeKTIV loyihasida futbolchilar ularga bu yutuqlari uchun 10 mln so‘mdan pul mukofoti berilganini aytib, bundan noroziliklarini bildirishgan edi. Chunki futbolchilarning aksariyati oila tebratish uchun turli kasblar bilan shug‘ullanishadi, mashg‘ulotlar o‘tkazishga viloyatlardan Toshkentga qatnashadi. Ko‘rsatuv e’lon qilingach, sport vaziri Adham Ikromov ko‘rsatuv mualliflari va OAV ishtirokida jamoa a’zolari bilan uchrashib, ularni qo‘shimcha rag‘batlantirishga va’da bergandi.  "
21,https://kun.uz/uz/news/2022/12/03/toshkentda-uy-joy-narxi-eng-qimmat-tumanlar-malum-qilindi,2022-12-03 14:53:08,Toshkentda uy-joy narxi eng qimmat tumanlar ma’lum qilindi ,"Prognozlashtirish va makroiqtisodiy tadqiqotlar instituti (PMTI) mutaxassislari 2022 yil noyabr oyida Toshkent shahrida uy-joy narxlarining o‘zgarishini tahlil qildi.  Ularga ko‘ra, noyabr oyida Toshkent shahridagi ko‘chmas mulk bozorida sotuvlar soni o‘tgan yilning shu davriga nisbatan 8 foizga (7 814 tadan 8 408 taga) oshgan. Ushbu davr mobaynida 1 kv metr narxi o‘rtacha 27 foizga o‘sdi: agar 2021 yilning noyabrida bu ko‘rsatkich 849 AQSh dollarini tashkil etgan bo‘lsa, 2022 yilning noyabrida bu ko‘rsatkich 1078 AQSh dollariga yetdi.  Toshkent shahrining beshta tumanida 1 kv metr uy-joy narxi shahardagi o‘rtacha ko‘rsatkichdan (1078 dollar) sezilarli darajada yuqori: Mirobod tumanida – 1285 dollar (+20 foiz), Yakkasaroyda – 1178 dollar (+9 foiz), Shayxontohurda – 1144 dollar (+6 foiz), Mirzo Ulug‘bekda - 1137 dollar (+6 foiz) va Yunusobodda - 1117 dollar (+4 foiz). 2022 yilning 9 oyida Toshkent shahrida o‘rtacha ish haqi 5,9 million so‘mni tashkil etib, 2021 yilning mos davriga nisbatan 32,5 foizga o‘sdi. Ushbu davrda yillik inflatsiya darajasi 12,2 foizni tashkil etgani hisobga olinsa, real ish haqining o‘sishi 20,3 foizni tashkil etdi. Bu davrda o‘zbek so‘mining AQSh dollariga nisbatan kursi 10 672,30 so‘mdan 10 973,39 so‘mga (o‘sish 2,8 foiz) o‘zgardi.  2022 yil noyabr oyida ta’mirlangan 2 xonali kvartiraning o‘rtacha narxi 55,7 ming dollarni tashkil qildi (2021 yil noyabrida – 41,6 ming dollar). Toshkent shahrida uy-joyga bo‘lgan talabning ortib borayotganini yashash uchun nisbatan yaxshilangan ijtimoiy infratuzilma bilan izohlash mumkin.  «Tug‘ilish darajasi sezilarli darajada oshganini ham ta’kidlash kerak. Ya’ni, 2010 yilda Toshkent shahrida bir ayolga to‘g‘ri keladigan bolalar soni 1,99 nafarni tashkil etgan bo‘lsa, 2021 yilda bu ko‘rsatkich 3,02 nafarga yetdi. Bu ko‘rsatkich oilaning kengroq xonadonga ko‘chib o‘tish istagini shakllantirishda ham muhim bo‘lishi mumkin», - deydi mutaxassislar.  2022 yil sentabr-oktyabr oylarida PMTI mutaxassislari mamlakatda tug‘ilish ko‘rsatkichining yuqori bo‘lishi sabablarini aniqlash maqsadida so‘rov o‘tkazdi. Unda Toshkent shahri va Toshkent viloyatida yashovchi 25-45 yoshdagi 3 va undan ortiq bolali 200 nafar ayol ishtirok etdi. So‘rov natijalariga ko‘ra, farzand ko‘rish to‘g‘risida qaror qabul qilishning asosiy sabablari sifatida salomatlik holati (43,8 foiz) va turmush sharoitining yaxshilanganligi (47,9 foiz) ko‘rsatilgan.  Ko‘chmas mulk bozorida narxlarning o‘sishi sharoitida aholini uy-joy bilan ta’minlash bo‘yicha davlat dasturlarini kengaytirish bozorda faollikni saqlab qolishning asosiy sababi hisoblanadi. 2022 yilning 9 oyida banklar tomonidan aholiga 10,3 trillion so‘m miqdorida ipoteka kreditlari ajratildi, bu 2021 yilning mos davriga nisbatan 68 foizga ko‘pdir.  O‘zbekiston ipotekani qayta moliyalash kompaniyasi (O‘zIQMK) ma’lumotlariga ko‘ra, 2020 yilning 4-choragidan 2022 yil 3-choragigacha bo‘lgan davrda berilgan ipoteka kreditlarining 73,1 foizi Moliya vazirligi, 16,8 foizi banklarning o‘z mablag‘lari, 10,1 foizi esa O‘zIQMK hisobidan moliyalashtirilgan.  PMTI avval chop etilgan sharhida Toshkent shahrida uy-joy narxining tez oshib ketishini bozor jihatlari bilan izohlagan. Ya’ni, talab tomonida, bolalar soni, daromad va migratsiya omillaridan tashqari, uy-joy narxi o‘sishi aholi jamg‘armalarini investitsiyalarga yo‘naltirish uchun moliyaviy vositalarning cheklanganligini ko‘rsatadi. Mamlakatda kapital bozorining sust rivojlanishi uzoq muddatli jamg‘armalariga ega aholini o‘z mablag‘larini ko‘chmas mulkka sarmoya kiritishga yo‘naltirishga majbur qilmoqda.  Shu bilan birga, butun dunyo bo‘ylab uy-joy narxlari pasaymoqda. Buning sabablari asosiy yashash narxining, foiz stavkalarining oshishi, ishsizlikning o‘sishi va boshqa omillardir. "
22,https://kun.uz/uz/news/2022/12/03/ozbekneftgaz-tegirmon-guruhi-konlari-gaz-quvuridan-tabiiy-gaz-sizib-chiqish-oqibatida-quduqlar-faoliyati-ishdan-toxtatildi,2022-12-03 15:39:27,“O‘zbekneftgaz”: “Tegirmon guruhi” konlari gaz quvuridan tabiiy gaz sizib chiqish oqibatida quduqlar faoliyati ishdan to‘xtatildi ,"2022 yil 3 dekabr kuni soat taxminan 06:20 da “O‘zbekneftgaz” AJ Muborak neft va gaz qazib chiqarish boshqarmasi “Tegirmon guruhi” konlarida uzunligi 47 km bo‘lgan diametri 426 mm. gaz quvurining 41 km. dan gaz sizib chiqish holati ro‘y berayotgani aniqlangan. Baxtsiz hodisalar sodir bo‘lishining oldini olish maqsadida, Boshqarma mutaxassislari va kon ishchi-xodimlari tomonidan tezkor choralar ko‘rilgan hamda quvurdan yuqori oltingugurtli gaz uzatilishini inobatga olgan holda, quvurga ulangan “Tegirmon guruhi”dagi “Tegirmon”, “G‘arbiy” va “Shimoliy Tegirmon”, “Yangi Alat” konlardagi gaz quduqlari ishdan to‘xtatilgan. Quvurda gaz sizib chiqishi soatiga 70 ming kub. m gaz qazib chiqarishning qisqarishiga olib keldi. Qurilish-montaj ishlari “Neftgazmontaj” MChJ, “Muborakneftgazmontaj”, “Buxorogazsanoatqurilish” va “Janubgazqurilish” AJ tashkilotlari tomonidan olib borilgan bo‘lib, voqea joyiga yetib borgan “O‘zbekneftgaz” AJ Boshqaruv raisi Mehriddin Abdullayev ro‘y bergan holat yuzasidan o‘rganish ishlari o‘tkazilishi bo‘yicha topshiriqlar berdi. Ushbu gaz quvurida sodir bo‘lgan gaz sizib chiqishi holatini to‘liq o‘rganish maqsadida, mutaxassislarni jalb qilgan holda tezkor “Ishchi guruhi” tuzilib joyida o‘rganish ishlari olib borilmoqda. O‘rganish natijalari bo‘yicha ushbu gaz sizib chiqish holatiga olib kelgan omillar aniqlanadi hamda tegishli choralar ko‘riladi. Hozirda, Boshqaruv raisi boshchiligida tegishli mutaxassislar tomonidan quvurdan gaz sizib chiqishini bartaraf etish hamda gaz qazib chiqarishni qisqa fursatda qayta tiklash choralari ko‘rilmoqda. “Tegirmon”-“Somontepa” koni diametri 426 mm.lik 47 km uzunlikdagi gaz quvuri “Tegirmon guruhi” konlaridan qazib olinayotgan gazni Muborak gazni qayta ishlash zavodiga uzatishni ta’minlash maqsadida, 2022 yil noyabr oyida qurib ishga tushirilgan. Ta’kidlash kerakki, ushbu voqea ro‘y berishi natijasida jarohat olgan yoki jarohatlanganlar yo‘q va “O‘zbekneftgaz” AJ tomonidan holat yuzasidan qo‘shimcha axborot berib boriladi. “O‘zbekneftgaz” AJ Matbuot xizmati"
23,https://kun.uz/uz/news/2022/12/03/ft-rossiya-neft-sanksiyalarini-chetlab-otish-uchun-soyadagi-flotni-tashkil-qilyapti,2022-12-03 16:00:02,FT: Rossiya neft sanksiyalarini chetlab o‘tish uchun «soyadagi flot»ni tashkil qilyapti ," Kema brokerlariga ko‘ra, Rossiya neftni Yevropaga emas, balki Osiyoga olib o‘tish uchun yashirin ravishda 100 dan ortiq tanker sotib olgan.  Rossiya g‘arb sanksiyalarini chetlab o‘tib, Hindiston, Xitoy va Turkiyaga neft tashish uchun 2022 yilda sotib olingan 100 dan ortiq eski tankerlardan iborat «soyadagi flot»ni shakllantirmoqda. Bu haqda Financial Times gazetasi 3 dekabr, shanba kuni kema brokerlari va tahlilchilarga tayanib xabar berdi.  Braemar yuk tashish brokeri ma’lumotlariga ko‘ra, neft tashishda asosan xorijiy kemalarga tayanadigan Moskva o‘zining tankerlar flotini to‘g‘ridan to‘g‘ri yoki bilvosita xaridlar orqali 100 dan ortiq kemaga ko‘paytirdi. Rossiya bilan bog‘langan operatorlar har biri 2 million barreldan ortiq neftni tashishga qodir bo‘lgan 29 tagacha VLCC supertankerlarini sotib olgan. Shuningdek, har biri 1 million barrelga yaqin yuk tashishga qodir 31 ta Suezmax tankeri va har biri 700 000 barrelga yaqin yuk tashish imkoniyatiga ega 49 ta Aframax tankeri xarid qilingani aytiladi.  Rystad energetika konsalting kompaniyasi ma’lumotlariga ko‘ra, Rossiya Eron va Venesuelaga xizmat ko‘rsatadigan kemalarni sotib olish va qayta taqsimlash orqali 103 ta tankerga ega bo‘ldi.  «Rossiya o‘zining barcha neftini tashishi uchun kerak bo‘ladigan kemalar soni hayratlanarli. So‘nggi oylarda biz ular noma’lum xaridorlarga juda ko‘p sotilganini ko‘rdik va sotilganidan bir necha hafta o‘tgach, bu tankerlarning ko‘pchiligi Rossiyada xom neftning birinchi partiyasini qabul qilish uchun paydo bo‘ldi», dedi Garvard Devis markazining Rossiya nefti bo‘yicha eksperti Kreyg Kennedi.  Asosan, Rossiyaning tankerlarni sotib olishini ro‘yxatga olish kitoblarida paydo bo‘lgan noma’lum yoki yangi xaridorlarning sezilarli darajada ko‘payishi bilan aniqlash mumkin. Ushbu kemalar odatda 12-15 yil oldin ishlab chiqarilgan bo‘lib, kelgusi bir necha yil ichida foydalanishdan chiqarilishi kutilmoqda, deydi Braemar kema brokerining tanker tadqiqotlari boshlig‘i Anup Singx. «Bular bizga uzoq vaqtdan beri brokerlar sifatida tanish bo‘lmagan xaridorlardir. Ishonchimiz komilki, bu kemalarning aksariyati Rossiya uchun mo‘ljallangan», - deya ta’kidlaydi u.  Bilvosita, oktyabr oyida Kremlning tankerlar flotini kengaytirish rejalarini VTB rahbari Andrey Kostin tasdiqladi, deb eslatadi FT. O‘shanda u mamlakat «tanker flotini kengaytirish» uchun «kamida 1 trillion rupiy» (16,2 milliard yevro) sarflashi kerakligini aytdi.  FT tomonidan so‘ralgan tahlilchilarning fikricha, Rossiya 2023 yilda eksport darajasini saqlab qolish uchun tankerlar tanqisligiga duch keladi, bu esa narxlarni oshiradi. Rystad tahlilchisi Viktor Kurilovning hisob-kitobiga ko‘ra, Rossiyaga joriy eksport oqimini saqlab turish uchun 240 dan ortiq tanker kerak.   "
